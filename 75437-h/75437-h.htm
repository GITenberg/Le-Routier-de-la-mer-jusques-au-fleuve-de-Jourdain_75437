<!DOCTYPE html>
<html lang="fr">
<head>
  <meta charset="UTF-8">
  <title>Le routier de la mer | Project Gutenberg</title>
  <link rel="icon" href="images/cover.jpg" type="image/x-cover">
  <style>
p { text-align: justify; line-height: 1.2em; text-indent: 1.5em;
  margin: .3em 0; clear: right; }

h1 { text-align: center; line-height: 1.5em; margin: 1em 0; }
h2 { text-align: center; line-height: 1.5em; margin: 4em 0 2em 0; }
h3 { text-align: center; line-height: 1.5em; margin: 3em 0 1.5em 0; }

div.c, p.c { text-align: center; line-height: 1.5em; text-indent: 0;
  margin: 1em 0; }

.xlarge {font-size: 150%; }
small { font-size: 80%; letter-spacing: .1em; }

.g { letter-spacing: .5em; }

div.flex { display: flex; justify-content: center; }
.poetry { text-align: left; margin: 1em 0 1em 5%; }
.stanza { margin-top: 1em; }
.verse { padding-left: 4em; text-indent: -4em; }

hr { width: 20%; margin: 1em 40%; }

sup { font-size: smaller; vertical-align: 20%; }

li { list-style: none; text-indent: -1.5em; padding-left: 1.5em; }
p.drap { text-indent: -1.5em; padding-left: 1.5em; margin: .1em 0; }

span.fl { float: right; }

.trnote { font-family: sans-serif; font-size: 95%; padding: .5em;
  margin: 3em 5% 1em 5%; border: thin dotted; background: #eee; }
.trnote h2 { margin: .5em 0; }

a { text-decoration: none; }

div.gap, p.gap { margin-top: 2.5em; }
.break, .chapter { margin-top: 4em; }

img { max-width: 100%; }

@media screen {
  body { max-width: 40em; width: 80%; margin: 0 auto; }
  img { max-height: 700px; }
}

.x-ebookmaker .break, .x-ebookmaker .chapter { page-break-before: always; }
.top2em { padding-top: 2em; }
.nobreak { page-break-before: avoid; }

  </style>
</head>
<body>
<div style='text-align:center'>*** START OF THE PROJECT GUTENBERG EBOOK 75437 ***</div>
<div class="x-ebookmaker-drop c"><img src="images/cover.jpg" alt=""></div>
<div class="x-ebookmaker-drop break"></div>
<h1 class="top2em"><span class="xlarge">Le routier de la mer</span><br>
jusques au fleuve de Jourdain. Nouvellement<br>
imprimé a Rouen.</h1>

<div class="break"></div>

<p class="c top2em"><img src="images/illu.jpg" alt=""></p>

<div class="chapter"></div>

<h2 class="nobreak" title="Le routier de la mer">C’est le routier de la mer.</h2>

<h3 title="Marees du bas de Sayn jusques en Flandres.">Et
premierement marees du bas de Sayn jusques en Flandres.</h3>


<p>Au ras de Sayn la lune o surnoest
ung quart de su plaine mer &amp; o suest
quart de l’est basse mer. A Sainct
Mahieu la lune o nordest plaine mer e o suest
basse mer. Au Four la lune au nordest ung
quart de l’est plaine mer et suest ung quart
de su basse mer. A Porsal et a Bergroach la
lune o l’est nordest plaine mer et o suest la lune
basse mer. A Liganan la lune o l’est nordest
plaine mer, et o suest basse mer. Dedens l’isle
de Bazpoul la lune en l’est nordest plaine mer
et dehors ou chevaul la lune en l’est, et o su
la lune basse mer. A Melenen la lune o su ung
quart de surnoest basse mer, et o uoest quart
de nornoest plaine mer. A .vii. Isles la lune
a l’est suest plaine mer, et su surnoest basse
mer. Et de l’isle de Bazpoul juc a Saint Malo
tout le long de la coste juc a Cartaras la lune
o su basse mer a terre, et o uoest la lune
plaine mer. A Chansaye, a Grenese, a Jarsé, a
Forc et a Erc la lune o su basse mer a terre, et o
uoest plaine mer. A Roquetone la lune o suest
ung quart de l’est plaine mer &amp; en la coste
de Greneuse hors la lune o suest plaine mer.
Au ras de Brehat la lune en l’est plaine mer,
et o su basse mer. A la Ferrere la lune o suest
plaine mer. Au ras de Blanchart entre la Hague
et Oronnay la lune o suest ung quart de
l’est plaine mer. Et entre Cert et Oronnay y a ung
banc qui s’appelle le banc de Chare, et il y a dessus
ce banc .ix. brasses. Et hors Casquet la lune
en l’est suest plaine mer et o su suruoest basse
mer.</p>

<p>A la Hague et Oronnaye la lune o su
ung quart de suruoest basse mer a terre. A Cherebourc,
et Barfleu, et a la Hague la lune o
su surnoest basse mer a terre. A Quarteras la
lune o su suest plaine mer et o uoest sunoest
basse mer. Et du chef de Caux jusques a Dieppe
la lune o su suest plaine mer. En Saine a la
fosse de Leure aussi pour l’espurin de la rive
et la lune de Valente de suest plaine mer. Dehors
Antifer jusques au bas de Somme la lune
o su suest plaine mer. En Saine la lune
o su plaine mer, et de mortes eaues et de vent
de mont la lune o su suest plaine mer. Estaples
et a Boulongne juc a l’establiere de Tanet
la lune o suest plaine mer. A l’estricte de
Calais la lune o surnoest plaine mer. Et de l’estricte
de Calais juc a l’Ostande la lune o su suest
basse mer. Et de l’Ostande jusque a Blanquebergue
la lune o suest ung quart de su basse
mer. Et sur tous les bancz de Flandres la lune
o su plaine mer. Au cap de Loupin la lune o su
plaine mer.</p>




<h3>Cours du ras de Sayn jusques en Flandres
et comment les marees devers Bretaigne portent.</h3>


<p>Dedens le channau Hyr aussi porte
le flo en l’est et le jussant o uoest. Entre
Moilenes et Oyssant porte le flo
en l’est nordest et le jussant o uoest surnoest. Dehors
les isles trouveras .xlv. brasses et menu
proy. Entre Oyssant &amp; Surlingues porte le flo
en l’est nordest. En la goutiere de Oyssant trouveras
bon giste a .xxv. brasses, et te donne garde
d’une roche qui est au millieu de la baye. Entre
le Four et Bergroach juc a l’isle de Bazpoul
porte le flo a nordest ung quart de l’est
et le jussant a l’encontre. Au costé de Bazpoul
porte le flo en l’est suest. Hors .vii. Isles porte
flo en l’est ung quart de suest &amp; dedens aussi.
Dehors Brehat porte le flo en l’est, et le jussant
a l’encontre. Et de Brehat jusques a Sainct
Malo porte le flo en l’est suest. Entre Casquet et
Oronnay vient le montant du surnoest jusques
a demy maree. De Oronnay jusques a
Barfleu vient l’eau de l’est. A Barfleu jusques
aux isles de Marcoll vient l’eaue du su suest
le long de la coste. De Barfleu a Antifer, et jusques
au chief de Caulx vient l’eaue de l’est
nordest, et en la route tu trouveras de sonde
.xvi. ou .xviii. brasses, et bon fons et sablon.
Et de Antifer jusques au bas de Somme vient
l’eaue de l’est nordest. De bas de Somme jusques
a Boulongne vient l’eaue de nor nordest. De
Boulongne jusques a Hurdrenes vient l’eaue
du nort. De Hurdrenes jusques a Gravalingues
le cours dehors le bas vient l’eaue du nort nordest.
Et dehors Gravalingues jusques a Ducarque
vient l’eaue ou nordest. De la baye de la Dune
jusques a l’Ostandes vient l’eaue du nordest
ung quart de l’est. De l’Ostandes jusques a Blanquebergue
vient de l’est nordest. De Blanquebergue
jusques au pointal de Saincte Katherine
vient l’eaue de l’est de l’est nordest.</p>




<h3>Routtes du ras de Sain jusques en Flandres.</h3>


<p>Routtes du ras de Sain a venir a
Sainct Mahé il fault aller sur le nort
et porter la poincte de l’aguille ung
pou d’estrebourc. De Saint Mahé au Fourc fault
aller sur le nort nornoest et ouffrés Saint Mahé
hors. De la pointe beau sablon et vous donnez
bien garde. Le Four et les Aguillons de l’isle
Deuich gisent nordest et surnoest. L’isle
de Bazpaoul &amp; Greneuse gisent nordest et surnoest.
Roquetone &amp; Greneuse gisent nort &amp; su.
Greneuse &amp; Oronne gisent nordest &amp; surnoest.
Oronnay et Casquet gisent nordest &amp; suest
ung quart de l’est et ung quart de uoest.
Casquet &amp; Antifer gisent est uoest, et qui veult
aller a Harfleur en Saine voyse en l’est suest.
Antifer &amp; chef de Caux gisent nort &amp; su, et qui
veult aller de Antifer en Somme et Estapples
gisent nordest &amp; surnoest. Se tu veulx aller
de la strette de Calais en Flandres va o nordest
avecques flo et contre eaue en l’est nordest
aussi avant comme la baye de la Dune. Et
si tu es a seize brasses tu seras le droict cours
au chanau de Flandres. Et quant tu auras
.xii. brasses de l’eaue tu seras bort a bort
du bas et te cherras a coup a .iii. ou .iiii.</p>




<h3>Entrees &amp; gistes de la coste de Normendie.</h3>


<p>Se veulx gesir a Cherebourch metz
l’ancre a .vi. brasses &amp; trouveras beau
fons &amp; viendra nornoest du pointal
de l’aval, et te donne garde dudit pointal
car il y a dangier. Se veulx gesir a la Hogue
metz l’ancre dessoubz l’eglise a .vii. brasses.
Se tu veulx gesir a la fosse de la Colleville
metz l’ancre hors a .vii. ou a .viii. brasses. Se
veulx gesir en la radde du chief de Caux va
ens et metz l’ancre a .vi. brasses, et la te viendra
nord de la terre ainsi comme antrenes, et n’auras
point d’abry de nord nordest. Se veulx gesir
en la radde de Dieppe metz l’ancre a .vii. brasses
devant la ville. Si veulx gesir au bas
de Sommes gis dehors Lobanes et garde que le
montier de Caïo te demeure en l’est nordest, et
metz l’ancre a .vi. ou a .vii. brasses. Et se tu
veulx aller dedens porte haulte maree devant
toy, et prens tes amers oultre le chastel de Crote
ung peu hors de l’Ordelle et iras a .ii. brasses
&amp; demie ou a .iii. Se veulx gesir devant
Estapples metz l’ancre a .vii. brasses ou a .vi.
Se veulx gesir en l’ancre de Boulongne gis
devant le Hauffre &amp; metz l’ancre a .viii. ou a .vi.
brasses. Se veulx gesir devant Hurdrenes de
vant d’amont boute l’ancre devant Ordecelle a .x.
ou a .xii. brasses d’eaue &amp; tu auras abri de vent
de nort et qui te viendra de Hurdrenes et aura
bon fons, et se tu metz l’ancre en plus parfons
tu trouveras rochier et mauvais fons.</p>




<h3>Les marees de Surlingues et d’Angleterre
jusques en Flandres.</h3>


<p>A Surlingues la lune o nordest ung
quart de l’est plaine mer &amp; dehors
la lune en l’est. A Monsole la lune en
l’est nordest plaine mer a terre et dehors en l’est.
A Saleume la lune en l’est ung quart de nordest
plaine mer a terre &amp; hors en l’est suest. A Saunic
&amp; a Plenur la lune en l’est plaine mer a terre
et dehors en l’est suest. A Tartemue la lune en
l’est plaine mer a terre et dehors en l’est suest.
A Porlant dehors la lune o suest ung quart
de l’est plaine mer. A l’ancrage de Porlant la lune
en l’est suest &amp; plaine mer. A Holfal &amp; a la Polle
la lune o suest plaine mer et surnoest plaine
mer. Aux Aguillons de l’isle Deuich dehors la
lune o suest ung quart de su plaine mer. Au
costé de l’isle Deuich de grant mer la lune o su
suest plaine mer. A Soren la lune o su ung
quart de suest plaine mer. Au Beauchef la lune
o su plaine mer. A la chambre de Vinchenese
la lune o su plaine mar. A travers la Romané
la lune o su surnoest plaine mer. A la stricte de
Calais la lune o surnoest plaine mer.</p>




<h3>Cours de cap de Cornouaille jusques en
Flandres et comment les marees portent.</h3>


<p>Saches que du chief de Cornouaille
jusques a Lessart vient l’eaue de l’est
&amp; devers le suest. De Lessart a Dodmen
et jusques a Bodesteurs vient l’eaue de l’est
nordest. De Bodesteurs a Porlant vient l’eaue
de suest et tant bien saura l’heure que le flo portera
o suest par raison du sac. De Porlant a l’isle
Deuich vient l’eaue de l’est devers le nordest.
Se tu es a la coste de la cité de Veilles a .ii.
brasses l’eaue te vendra de l’est nordest. Jusques
a Douffre vient l’eaue de l’est devers le nordest.
De Saincte Marguerite a Tanet vient l’eaue du
nort. En la Tamisse vient l’eaue de l’est suest.</p>




<h3>Routes de Surlingues, et de Angleterre
jusques en Flandres.</h3>


<p>Surlingues et Longues Chippes gisent
est nordest et uoest surnoest.
Surlingues &amp; Lessart gisent est uoest.
Entre Surlingues et Lessart il y a une basse
qui s’appelle la Rossee, et en breton Goulff, et
qui part du chef de Cornouaille, il fault aller
en l’est suest pour doubler Lessart, car ainsi
gisent les deux terres. Monsolle et Lessart gisent
suest &amp; noruoest. Lessart &amp; Dodmen gisent
nordest et surnoest ung quart de l’est et ung
quart de uoest. Dodmen et Bodesteurs gisent
est nordest &amp; uoest surnoest. Bodesteurs et
Porlant gisent est &amp; uoest ung quart de nordest
et ung quart de surnoest. Porlant et l’isle
Deuich gisent est &amp; uoest. L’isle Deuich &amp; Beauchef
gisent est et uoest ung quart de nordest
et ung quart de surnoest. Beauchef &amp; le pointal
de Romané gisent est &amp; nordest et uoest surnoest.
Le pointal de Saincte Marguerite et Tanet
gisent nort et su.</p>




<h3>Contrees et gistes de la coste de Angleterre
le long de la coste.</h3>


<p>Se tu veulx gesir a travers de Monsolle
va pres de la terre &amp; metz l’ancre
a .vii. brasses &amp; tu seras en bon
lieu : a .viii. brasses c’est tout rocher. Se veulx entrer
en Fallemue tu trouveras une basse parmi
l’entree &amp; la laisseras aval le port &amp; iras vers
l’est d’ele. Quant tu l’auras passé va droit ens
car la baye y est grande saine et large, et metz
l’ancre ou tu vouldras a .x. ou a .xii. brasses
parmy la baye : et se tu veulx aller a convers
du perroy attens la mer haulte, car il y a ung
banc a passer. Trouveras de la basse mer et de
grande mer .ii. brasses &amp; demye ou trois en l’ancrage.
Et se tu veulx tu iras en la ville de Paren.
Se tu veulx entrer a Plemeure va droit
ens &amp; n’aproche pas trop de l’isle : car il y a grant
dangier : et se tu veulx estre a sec va devant la
ville et tenes devers la tour pour la chaussee
et se veulx passer devers le uoest va pres de
la grande terre et met l’ancre a vingt brasses.
Se tu veulx entrer a Tartemue va dessoubz
Sainct Patric ung monstier que tu verras droit a
l’entree du havre &amp; te tiens devers le noest du
vent d’aval et donne bien pou de run au pointal
de Sainct Patric : pource qu’il y a plat de roche,
et si te garde de la basse qui demourra a
vabort, et est ceste basse a travers de Sainct Patric
a travers le chanau. Et saches qu’il ne demeure
de basse mer, et de grant mer que .iii.
coutees ou une brasse, et met l’ancre pres de
la ville a .vii. ou .viii. brasses. Se tu veulx
passer a Porlant met l’ancre a huit brasses, et
auras abri de vent de su parmy l’isle. Se tu
veulx entrer a la Polle va pres en la Fast, et
metz le clocher de la Polle parmi une petite
maison qui est a l’entree du havre et iras entre
les deux bans et trouveras de basse mer
deux brasses et demie ou trois. Se tu veulx
entrer dedens les Aguillons de l’isle Deuich
va bort a bort des Aguillons droit ens et te
garde de la basse ou millieu du chanau, et
trouveras au chanau huit ou .xi. brasses, et
bort a bort des Aguillons il y a trois ou .iiii.
brasses. Se tu veulx gesir a Saincte Heleine
metz l’ancre a sept ou a .viii. brasses, et te garde
du pointal qui gist ung peu hors. Se tu
veulx gesir hors de Saincte Heleine prens le
montant et va su suest tant avant que tu soyes a
.xx. brasses. Se tu veux gesir a Beauchef
va a la terre et met l’ancre a .viii. brasses et tu
auras abri de uoest surnoest au millieu de
Beauchef. Se tu veux entrer a la chambre
de Vinchenese porte demie maree soubz toy
et te garde que Beauchef soit ou nort hors de
farle et va o perroy : et iras tout du long du
perroy et te donne garde du pointal qui gist
un peu hors. Se tu veulx gesir a l’ancre
de Romané gis devant ung petit village que
verras et met l’ancre a .vii. ou .x. brasses : car
a .xi. brasses auras abri de surnoest fons de
basse : et a .x. tu n’auras point abri de surnoest
et a l’ancre de Romané a ung banc qui est bien a
ung cor de l’eaue du perroy : et il y a du parfond
entre le banc et le perroy bort a bort du
banc seize brasses. Et gist le banc et le pointal
de Romané est nordest et uoest surnoest,
et ne demeure de basse mer et de grande mer
dessus cest banc que une brasse d’eaue. Et tu
trouveras de Romané jusques es Dunes bon
giste tout le long de celle coste a .xvi. ou
.xx. brasses, et auras abri de uoest surnoest.
Se tu veulx gesir devant Saincte Marguerite
metz l’ancre a .xvi. brasses, et tu auras abri
au surnoest. Se tu veulx gesir es Dunes
metz l’ancre a .xvi. ou a .xvii. brasses.</p>




<h3>Comment les ports &amp; les havres de Bretaigne,
et d’Angleterre, et de Normendie gisent
et quantes lieues il y a de l’un a l’autre.</h3>


<p>Le Four &amp; Oyssant gisent est &amp; uoest
et y a entre eulx .ii. lieues. Oyssant
et Surlingues gisent nornoest &amp; suest
quart de nort &amp; quart de su, et y a entre eulx
.xxviii. lieues. Le Four et Lanchip gisent nort
nornoest et su suest, et y a entre eulx .xxxvii.
lieues. Le Four et Tartemue gisent nort nordest
&amp; su surnoest, et y a entre eulx .xxviii. lieues.
Le Four et Dodmen gisent nort et su, et y a entre
eulx .xxxiii. lieues. L’isle de Bazpoul et
Greneuse gisent nordest &amp; surnoest. La Melmenne
et Bodesterne gisent nort et su, et y a entre
eulx .xxviii. lieues. Greneuse &amp; Dodmen
gisent est &amp; suest et uoest nornoest, et y a entre
eulx trente et huyz lieues.</p>

<p>Casquet &amp; Porlant gisent nort &amp; su ung quart
de nornoest et ung quart de suest, et y a entre
eulx .xx. lieues. Porlant et Barfleu gisent nornoest
&amp; suest, &amp; y a entre eulx .xxviii. lieues.
Saincte Heleine et cul de Hague gisent nort
noest et su surnoest, et a entre eulx .xxiii. lieues.
Saincte Heleine et Barfleu gisent nort et su,
et a entre eulx .xxiii. lieues. Saincte Heleine
et chef de Caux gisent nornoest &amp; suest, et a entre
eulx .xxviii. lieues. Blanc de Chef et Barfleu
gisent nordest &amp; surnoest. Le pointal de
Romané &amp; de Dieppe gisent nort &amp; su ung quart
de nort noest &amp; quart de suest &amp; y a entre eulx
.xxvi. lieues.</p>




<h3>Sondes que tu trouveras a venir d’Espaigne
ou de Ellevent ou de Portingal a querir
Oyssant.</h3>


<p>Saches que une nef qui vient de Portingal
a querir Oyssant ou Lessart en
ceste route a cent ou .iiii. vingts .x.
brasses trouveras sonde grosse &amp; seras de la
part de Sayn environ .xx. lieues, et trouveras
en ceste route .iiii.xx. brasses coquilles comme
de Sainct Jacques et coups de plomb. En ceste
route prens du nort tant que change de sonde
et se tu es a soixante ou .lx. et cinq, tu trouveras
sablon menu meslé &amp; vermeil, et seras
a costé de Oyssant, et se tu as temps &amp; jour va
le guerir o nordest &amp; seras entour de .x. lieues
de l’isle, et se tu viens faisant ta route entour
la basse Frede tu trouveras sablon gros vermeil
&amp; roux, et trouveras de sonde .xl. brasses.
Saches que se tu es devers le banc de Surlingues
tu trouveras .iiii.xx.v. brasses, ou .iiii.xx.x.
brasses, &amp; trouveras au plomb comme couleur de
basses. Saches que tu feras grant singlage et
seras vers le banc de Surlingues, et se tu es
a .iiii.xx. tu trouveras sablon menu blanc et
noir, et saches que tu seras a travers de Lessart.
Et se tu es a .lx. ou .lxv. tu trouveras sablon
blanc et arenes blanches et dougees. Saches
que tu seras bien pres de Lessart.</p>

<p>Entre le
chief de Cornouaille &amp; Oyssant trouveras parmy
le chanau .lxx. brasses. Et assez pres du
chief entre Dodmen &amp; le Four tu trouveras parmy
le chanau .lx. brasses, &amp; se tu es a travers
de Plemue ou de Bodesteurs tu trouveras sablon
gros roux &amp; coups dedens le sieu, et trouveras
de sonde .lxi. ou .lxii. brasses.</p>

<p>A la venue de Porlant tu trouveras .xxxv.
brasses &amp; menu perroy : et se tu es pres de Porlant
tu trouveras .xxx. brasses &amp; pierres comme
feves en ceste sonde et te durera juc a Saint Anthealme
et se tu es dessusdites brasses trouveras
pierres blanches en figure de alesnes rompues
et aultres plus grandes. Saches certainement
que tu seras a travers de Sainct Anthealme, ou
a travers de l’isle Deuich. Et de la va en l’est
pour te garder de la cité de Veille. A .ii. lieues
ou .iii. lieues de l’isle Deuich trouveras .xxv.
brasses a coups et taillades ou sieu comme fil
dougié. A .ii. lieues ou a .iii. de Casquet trouveras
.xl. brasses et grosses pierres noires et
rongneuses. Entre l’isle Deuich et la Hague
au plus parfond ne trouveras que .xxxv. ou
quarante brasses. Entre l’isle Deuich et Antifer
ou plus parfond ne trouveras que .xxv. ou
trente brasses. Entre Beauchef et l’isle Deuich
a une lieue de terre trouveras .xxviii. brasses
&amp; grosses cailloches comme feves. Entre Forlagues
et Somme ou plus parfond ne trouveras
que .xx. ou .xxx. brasses. Entre Fouquestent et
Bouloigne y a ung banc qui s’apelle la Rippe Rappe
et est parmy la route tant pres de Picardie comme
de Angleterre et trouveras bort a bord de l’isle
.xxv. ou .xxvii. brasses. Soubz le chasteau de
Ouffre trouveras .x. brasses. A la stricte de
Calais trouveras vingt et .v. brasses. Entre
Calais et Tanet trouveras vingt &amp; .v. brasses.
En la radde de Calais a seize brasses. Entre la
coste de Flandres au plus parfond ne trouveras
que vingt brasses.</p>




<h3>Les veues de Surlingues et d’Angleterre jusques
en Flandres.</h3>


<p class="drap">De Surlingues a Longues Chippes il a <span class="fl">une veue,</span></p>

<p class="drap">de Longues Chappes a Lessart a <span class="fl">.viii. lieues,</span></p>

<p class="drap">de Lessart a Dodmen il y a <span class="fl">une veue,</span></p>

<p class="drap">de Dodmen au cap de Rame a <span class="fl">une veue,</span></p>

<p class="drap">du cap de Rame au cap de Bieurres a <span class="fl">une veue,</span></p>

<p class="drap">du cap de Bieurres a Torres a <span class="fl">une veue,</span></p>

<p class="drap">de Torres a Porlant <span class="fl">.xiiii. lieues,</span></p>

<p class="drap">de Porlant a Saint Antheuline a <span class="fl">.v. lieues,</span></p>

<p class="drap">de Sainct Antheuline es Aguillons a <span class="fl">.vi. lieues,</span></p>

<p class="drap">des Aguillons a Saincte Heleine <span class="fl">sept lieues,</span></p>

<p class="drap">de Saincte Heleine a Blanchef <span class="fl">.xviii. lieues,</span></p>

<p class="drap">de Blanchef a Farlagues il y a <span class="fl">.vi. lieues,</span></p>

<p class="drap">de Farlagues a Romané a Douffre il y a <span class="fl">.vii. lieues,</span></p>

<p class="drap">de Douffre a Calais il y a <span class="fl">.vii. lieues,</span></p>

<p class="drap">de Calais a l’Escluse <span class="fl">.xxi. lieues.</span></p>




<h3>Marees du cap de Cornouaille jusques
en Gales le long de la coste.</h3>


<p>Du cap de Cornouille la lune en
l’est nordest plaine mer et o su suest
basse mer. A Padiston la lune en
l’est ung quart de nordest plaine mer. A Londaye
la lune en l’est plaine mer, et o su basse
mer. A Caldaye la lune en l’est ung quart de
suest plaine mer. A Gras Hormes la lune en
l’est suest plaine mer. Es Ramaises a la pointe
de Cardigan la lune o suest plaine mer. A Mileforde
la lune en l’est suest plaine mer. A l’isle
de Fer &amp; a l’isle de Coulomps &amp; a Nasquin Gouales
la lune en l’est suest plaine mer. En la
routte de l’isle de Magusiquees aux mons de
Galuaye la lune o su suest plaine mer et partout.
Et l’isle de Man jusques a Erglas en la route
avant et jusques en Escosse la lune o su.</p>




<h3>Routes de Surlingues et de Angleterre jusques
en Gales le long de la coste de Gales.</h3>


<p>Surlingues &amp; Londaie gisent nordest
et surnoest, &amp; y a entre eulx .xxviii.
lieues. Cap de Cornouaille et Londaie
gisent nordest &amp; surnoest ung quart de nort
et ung quart de su, et il y a entre eulx .xxv.
lieues. Londaye et Calday gisent nort et su
et y a entre eulx .x. lieues. Cap de Cornouaille
et Consquerre gisent nort et su ung quart
de nornoest et de suest &amp; il y a entre eulx .xxxiii.
lieues. Cap de Cornouaille et Masquin Goales
gisent nort et su et y a entre eulx .xxxiii.
lieues. Masquin Goales et Gras Hormes gisent
est nordest &amp; oest suruoest. Gras Hormes
et l’isle de Fer gisent est &amp; uoest, &amp; a entre eulx
.ii. lieues. L’isle de Fer et Mille de Forde gisent
est &amp; uoest ung quart de nordest &amp; ung quart
de suest et il y a entre eulx deux lieues.</p>




<h3>Cours du cap de Cornouaille jusques en
Gales le long de la coste.</h3>


<p>Du cap de Cornouaille vient le flo
de su, et le jussant vient du nort et
hors .ii. ou trois lieues vient la maree
de suruoest. Et du cap de Cornouaille jusques
a Londaie vient le jussant de nordest et le flo
de suruoest. Et dehors l’isle de Londaye vient
le flo de uoest, et aussi le jussant vient de
l’est. Et entre Londaie et Caldaie vient le flo
de l’oest nordest &amp; le jussant de l’est suest.</p>

<p>Et de Caldaie &amp; Scalmaie vient le flo de nordest
et le jussant de suest. Entre Scalmaie et Gras
Hormes vient le flo de su, et le jussant de nort.
Et de Gras Hormes par tout le costé jusques a Houlyhet
vient le flo de su et le jussant a l’encontre
et dehors en la route prent du nordest et du
suruoest.</p>

<p>Et Houlyhet jusques
a l’isle de Man vient le flo de suruoest, et le
jussant vient de nordest. Et le long de l’isle de
Man jusques dehors vient le flo de suruoest
et le jussant a l’encontre.</p>

<p>Entre l’isle de Man et Escosse vient le flo de
l’oest, et le costé d’Escosse jusques es mons de
Galuay vient le flo de l’oest nordest et le jussant
de l’oest nordest. De meurs de Galuay jusques
a la pointe de Loquesten vient le flo de
nort noruoest et le jussant a l’encontre, et de
celle pointe jusques a Tare vient le flo de suruoest
et le jussant de nort nordest.</p>




<h3>Routes de Surlingues et de Angleterre
jusques en Hirlande tout le long de la coste
et quantes lieues a de l’un a l’autre.</h3>


<p>Surlingues &amp; cap de Clare gisent est
suest &amp; uoest nordest, et y a entre
eulx .l. lieues. Cap de Cornouaille
et cap de Veil gisent nornoest et suest ung
quart de l’est et de uoest, et y a entre eulx trente
&amp; trois lieues. Cap de Veil et cap de Clare
gisent est nordest et uoest suruoest, et y a entre
eulx .xiiii. lieues. Cap de Clare et Musenes
gisent est et uoest, et y a entre eulx .vii. lieues.
Musenes et Dulfaie gisent est suest et uoest
noruoest et y a entre eulx .vii. lieues. Dulfaie
et la sonde de Blasquaye gisent nort &amp; su
ung quart de nort noest et de suest, et te garde
des Aguillons, et y a entre eulx .xviii. lieues.
Blasquaye &amp; les isles Dareu gisent nort nordest
&amp; su suruoest et y a entre eulx .xviii. lieues.
Blasquaye et Blacroc gisent nort et su, et y a
entre eulx quarante lieues.</p>

<p>Du Blacroc sigle la vie de nort tu iras hors
de toute hirlande.</p>

<p>Du Blacroc au Cantier il y a .vi. veues.</p>




<h3>Cours du cap de Veil jusques au Cantier
et comment les marees devers Hirlande portent.</h3>


<p>Du cap de Veil jusques aux isles
de Saltaye vient le flo de suruoest
et prent de l’oest, et dehors en la route
vient le flo de l’oest suruoest et le jussant
de l’est nordest. Et de Saltaye jusques a Uquelo
vient le flo de suruoest, et le jussant a l’encontre.
Et de Uquelo jusques a Lambaye vient le
flo du nort, et le jussant vient de su. Et de l’isle
de Lambaye par tout le costé vient le flo de su
suest, et le jussant a l’encontre. Et de Malines
jusques a la poincte Darglas vient le flo
de su surnoest, et le jussant a l’encontre. Et de la
poincte Darglas jusques au Cantier vient le
flo de nort nornoest, et le jussant de su suest.</p>




<h3>Routes de boucqueau de Bayonne de
long de la coste de Gascoigne jusques au
ras de Sain.</h3>


<p>Qui veult aller du boucqueau de
Bayonne du long de la coste en Gironde
voise sur le nort ung quart
de noruoest pour doubler Alcassone, et puys
quant tu auras doublé Alcassone va sur le
nort ung quart de nordest, et iras aux Asnes.
Au pertuis d’Antioche va sur le noruoest. Le
pertuis d’Antioche gist uoest suruoest &amp; est nordest :
partez de Sainct Martin vostre droit cours
est aller par le pertuis aux Bretons o uoest
noruoest, et iras hors de l’isle Dieux.</p>

<p>Le pertuis aux Bretons gist est suest &amp; uoest
noruoest.</p>

<p>L’isle Dieux et Belisle gisent noruoest et suest.
Et de Belisle a Glenan l’on doit aller a l’oest
noruoest pour doubler la Jument de Glenan,
et iras assez hors de Penmarch. Groye &amp; Glenan
gisent est &amp; uoest ung quart de noruoest
et de suest. Et qui veult aller par dehors Roche
Blanche prenne le plus du uoest. Et pour
donner garde de Roche Blanche prenez bons amers
oultre Sainct Nicolas hors de Penfret
et vous n’aurez doubte de Roche Blanche. Et
quant vous serez dedens Glenan laissez les
deux pars devers l’isle de Moncons et la tierce
partie devers Glenan, et allez o uoest par
le coureu. L’isle de Moncons et Sainct Nicolas
gisent nort et su. La route de Glenant gist est et
uoest. Partez de la route de Glenan et courez
uoest &amp; noruoest si viendrez devant Sainct Tud.
Et qui part de la route de Glenan et veult
doubler Penmarch son cours est o uoest ung
quart de suruoest : car la route de Glenan &amp; la
Fourcque gisent est &amp; uoest. Penmarch et Fontenault
gisent noruoest et suest.</p>




<h3>Les veues de la Rochelle jusques
en Flandres.</h3>


<p class="drap">De la Palice au Balivers y a <span class="fl">.vii. lieues,</span></p>

<p class="drap">de Balivers a Holonne <span class="fl">.vii. lieues,</span></p>

<p class="drap">de Holonne a l’isle Dieux <span class="fl">.vii. lieues,</span></p>

<p class="drap">de l’isle Dieux a Belisle <span class="fl">.xx. lieues,</span></p>

<p class="drap">de Belisle a Groie <span class="fl">.vii. lieues,</span></p>

<p class="drap">de Groie a Glenan <span class="fl">.vii. lieues,</span></p>

<p class="drap">de Glenan a Penmarch <span class="fl">.vii. lieues,</span></p>

<p class="drap">de Penmarch au ras <span class="fl">.ix. lieues,</span></p>

<p class="drap">du ras a Sainct Mahé <span class="fl">.ix. lieues,</span></p>

<p class="drap">de Sainct Mahé au Four <span class="fl">.vii. lieues,</span></p>

<p class="drap">du Four a Bergroach <span class="fl">.vii. lieues,</span></p>

<p class="drap">de Bergroach a l’isle de Bazpaoul y a <span class="fl">quatorze lieues,</span></p>

<p class="drap">de l’isle de Bazpaoul jusques a Sept Isles il y a <span class="fl">sept lieues,</span></p>

<p class="drap">de Sept Isles a Brehat <span class="fl">.vii. lieues,</span></p>

<p class="drap">de Brehat a Freelle <span class="fl">.x. lieues,</span></p>

<p class="drap">de Frellee a Sainct Malo <span class="fl">.iiii. lieues,</span></p>

<p class="drap">de Sainct Malo a Chanssaie <span class="fl">.vi. lieues,</span></p>

<p class="drap">de Chanssaie a Jarsaye <span class="fl">.vii. lieues,</span></p>

<p class="drap">de Jarsaye a la Hague <span class="fl">.viii. lieues,</span></p>

<p class="drap">de la Hague a l’isle Deuich <span class="fl">.xxviii. lieues,</span></p>

<p class="drap">de l’isle Deuich a Calais <span class="fl">.xlii. lieues,</span></p>

<p class="drap">de Calais à l’Escluse <span class="fl">.xxi. lieues.</span></p>




<h3>Ce sont les sondes, venant d’Espaigne de la
part dehors les isles ou chemin du nort &amp; dessus
la Rochelle.</h3>


<p>Saches que en cest paraige es .l. brasses
tu seras a .xvii. lieues de la terre.
Et si tu es a .xl. brasses tu seras
a douze lieues de la terre. Et se tu es a trente
brasses tu seras a .vii. lieues de la terre. Et se
tu es a vingt &amp; quatre brasses tu seras a .iiii.
lieues &amp; en ceste route trouveras vase &amp; seras
devers Maumusson et pres de la terre, et trouveras
pierres comme pois et sçaches que tu seras
devers le Balivers ou devers Holonne &amp; n’aprouche
point se tu n’y es de jour en ceste sonde de
.xxv. brasses et se tu es o su de l’isle Dieux a
.lx. brasses tu trouveras sablon menu &amp; seras
a .xiiii. lieues de la terre. Se tu es a .l. tu seras
a dix lieues de la terre.</p>

<p>Saches que de
.xxx. brasses tu verras l’isle de Faic cler. Saches
que se tu es en la mer de Laire es .lx. brasses
tu trouveras vase tant que tu soyes a .xxv.
brasses.</p>

<p>Saches que o su de Belisle a
.lx. brasses tu seras a .x. lieues de l’isle &amp; n’aproche
plus que a .l. ou .xl. brasses, se tu n’y es de
jour. Car saches que en la route de Belisle le
Glenan a cinquante brasses tu seras bien pres
de la terre : et vous gardés, car il y a faulses
sondes en travers de Glenan et de Penmarch.</p>




<h3>Comment les terres de Bretaigne et d’Espaigne
gisent et quantes lieues a de l’un a l’autre.</h3>


<p>La basse Frede et Cap gisent nort nordest
et su suruoest. Pellen Penmarch
et Sissergues gisent nornoest et suruoest
ung quart de su, et de nort, et il y a entre
eulx .xvi. veues. Glenan &amp; aussi Sainct Vincent
de la Bacquere gisent nort &amp; su &amp; y a entre eulx
.iiii.xx.v. lieues. Groye et Sainct André gisent
nort &amp; su et y a entre eulx .iiii.xx.v. lieues. Belisle
et Laredou gisent nort et su et a entre eulx
.lxviii. lieues. L’isle Dieux &amp; Martichaco gisent
nort &amp; su &amp; a entre eulx .xlii. lieues. La Hollonne
et Sainct Sebastien gisent nort et su.</p>




<h3>Les lieues du boucqueau de Gironde
jusques au boucqueau de Bayonne le long
de la coste d’Espaigne et de Portingal.</h3>


<p class="drap">Du boucqueau de Gironde jusques
au boucqueau de Bayonne il a <span class="fl">vingt et cinq lieues.</span></p>

<p class="drap">De Bayonne a Fonterabie <span class="fl">.viii. lieues,</span></p>

<p class="drap">de Fonterabie a Sainct Sebastien <span class="fl">.iii. lieues,</span></p>

<p class="drap">de Sainct Sebastien a Quitaire <span class="fl">.iii. lieues,</span></p>

<p class="drap">de Quitaire a Montrigo <span class="fl">.iii. lieues,</span></p>

<p class="drap">de Montrigo a Vermeo <span class="fl">.v. lieues,</span></p>

<p class="drap">de Vermeo a Bilbau <span class="fl">.vi. lieues,</span></p>

<p class="drap">de Bilbau a Castres <span class="fl">.iiii. lieues,</span></p>

<p class="drap">de Castres a la Radde <span class="fl">.iii. lieues,</span></p>

<p class="drap">de la Radde a Sainct André <span class="fl">.vi. lieues,</span></p>

<p class="drap">de Sainct André a Sainct Martin <span class="fl">.v. lieues,</span></p>

<p class="drap">de Sainct Martin a Sainct Vinceut de la Barquere <span class="fl">cinq lieues,</span></p>

<p class="drap">de Sainct Vincent a Lagues <span class="fl">.v. lieues,</span></p>

<p class="drap">de Lagues a Ribedecelle <span class="fl">.v. lieues,</span></p>

<p class="drap">de Ribedecelle a ville Vicieusse <span class="fl">.v. lieues,</span></p>

<p class="drap">de Vicieusse a Gignon <span class="fl">.iiii. lieues,</span></p>

<p class="drap">de Gignon a Pennes de Gonson <span class="fl">.ii. lieues,</span></p>

<p class="drap">de Gonson a Veilles <span class="fl">.ii. lieues,</span></p>

<p class="drap">de Veilles a Pronne <span class="fl">.ii. lieues,</span></p>

<p class="drap">de Pronne a Lienarque <span class="fl">.ix. lieues,</span></p>

<p class="drap">de Lienarque a Ribedaine <span class="fl">.v. lieues,</span></p>

<p class="drap">de Ribedaine a Sainct Fabien <span class="fl">.v. lieues,</span></p>

<p class="drap">de Sainct Fabien a Umero <span class="fl">.ii. lieues,</span></p>

<p class="drap">de Umero a cap de Vere <span class="fl">.ii. lieues,</span></p>

<p class="drap">de cap de Vere a Ortiguer <span class="fl">.ii. lieues,</span></p>

<p class="drap">de Ortiguer a Sidera <span class="fl">.iiii. lieues,</span></p>

<p class="drap">de Sidera a cap de Prioul <span class="fl">.iiii. lieues,</span></p>

<p class="drap">de cap de Prioul a la Couloigne <span class="fl">.iii. lieues,</span></p>

<p class="drap">de la Couloigne a Sissergues <span class="fl">.v. lieues,</span></p>

<p class="drap">de Sissergues a Cormes <span class="fl">.iiii. lieues,</span></p>

<p class="drap">de Cormes a Mongie <span class="fl">.v. lieues,</span></p>

<p class="drap">de Mongie au cap de Fine terre <span class="fl">.iiii. lieues,</span></p>

<p class="drap">du cap a Cea <span class="fl">.v. lieues,</span></p>

<p class="drap">de Cea a Mores <span class="fl">cinq lieues,</span></p>

<p class="drap">de Mores a Bayonne de Moror <span class="fl">.viii. lieues,</span></p>

<p class="drap">de Bayonne a Camino <span class="fl">.iiii. lieues,</span></p>

<p class="drap">de Camino a Vienne <span class="fl">.iiii. lieues,</span></p>

<p class="drap">de Vienne a la ville de Conte <span class="fl">.v. lieues,</span></p>

<p class="drap">de la ville de Conte a Porte en Portingal y a <span class="fl">quatre lieues,</span></p>

<p class="drap">de Porto Vero de Montego <span class="fl">neuf lieues,</span></p>

<p class="drap">de Mondego a Parades <span class="fl">neuf lieues,</span></p>

<p class="drap">de Parades a Berlingues <span class="fl">neuf lieues,</span></p>

<p class="drap">de Berlingues a Rocque de Cintre <span class="fl">.xii. lieues,</span></p>

<p class="drap">de Rocque de Cintre au cap de Ficher <span class="fl">.x. lieues,</span></p>

<p class="drap">de cap de Ficher au cap de Saint Vincent il y a <span class="fl">vingt et huyt lieues,</span></p>

<p class="drap">de cap de Sainct Vincent au cap de Saincte Marie <span class="fl">.xviii. lieues,</span></p>

<p class="drap">entre cap de Saincte Marie et l’abbaye d’Olues <span class="fl">a .xviii. lieues,</span></p>

<p class="drap">entre l’abbaye d’Olues et Sainct Lucas de Baremado <span class="fl">.xiii. lieues.</span></p>




<h3>Routes de Ponteau de Feron jusques au
fleuve Jourdain, et quantes lieues a de l’un
a l’autre.</h3>


<p>Ponteau de Feron et l’isle de Calix
gisent est et uoest, et y a entre eulx
vingt lieues.</p>

<p>L’isle de Calix et Trefalgar gisent est suest et
uoest &amp; nornoest &amp; y a entre eulx .viii. lieues.</p>

<p>Trefalgar &amp; le destrois de Maroc gisent est
et uoest ung quart de suest et de noruoest, et
a entre eux .xii. lieues.</p>

<p>L’estrois de Maroc et cap de Gatte gisent est
et uoest ung quart de nordest et de suruoest
et y a de l’un a l’autre .lxv. lieues.</p>

<p>Cap de Gatte et les Formingues gisent nordest
et suruoest et a entre eulx .lx. lieues.</p>

<p>Les Formingues et Maillorgues gisent nordest
&amp; suruoest et a entre eulx .xxx. lieues.</p>

<p>L’isle de Maillorgues a de long .xxxviii. lieues.</p>

<p>Maillorgues et Sardaine gisent est et uoest
et y a entre eulx .xc. lieues.</p>

<p>Sardaine &amp; Fozille gisent est et uoest quart
de suest et ung quart de noruoest, et a entre
eulx .xxii. lieues.</p>

<p>L’isle de Fozille a de longueur environ .lxii. lieues.</p>

<p>L’isle de Cecille et l’isle de Sapience gisent est
et uoest, et a entre eulx .xii. lieues.</p>

<p>L’isle de Sapience et l’isle de Candre gisent est
et uoest ung quart de suest et ung quart de
noruoest, et a entre eulx .lxii. lieues.</p>

<p>L’isle de Candre a de long .lii. lieues.</p>

<p>L’isle de Candre et l’isle de Famagosse gisent est
et uoest, et y a entre eulx .cxv. lieues.</p>

<p>L’isle de Famagosse a de longueur .c. lieues.</p>

<p>L’isle de Famagosse et cap de Cinaco gisent est et uoest.</p>

<p>Cap de Dionaco et fleuve de Jourdain gisent
nort &amp; su, et y a entre eulx .xc. lieues.</p>

<div class="chapter"></div>
<h2 title="Qui veult bien compter la lune par les heures">&nbsp;</h2>

<p>Qui veult bien compter la lune par
les heures l’on doit prendre pour
chascun quart de lune .xxii. heures
et demie.</p>

<ul>
<li>Item pour deux quars .xlv. heures.</li>
<li>Item pour trois quars .lxvii. heures et demie.</li>
<li>Item pour quatre quars quatre vingts dix heures.</li>
</ul>
<p>Notat ung run de vant soleil o su lune o suest.</p>

<ul>
<li>Item pour cinq quars il y a .cxii. heures &amp; demie.</li>
<li>Item pour .vi. quars .cxxxv. heures.</li>
<li>Item pour sept quars .xlvii. heures &amp; demie.</li>
<li>Item pour huyt quars cent quatre vingts heures.</li>
</ul>
<p>Deux run de vant soleil o uoest lune o su.</p>

<ul>
<li>Item pour neuf quars deux cens .ii. heures.</li>
<li>Item pour .x. quars .cc.xxv. heures.</li>
<li>Item pour onze quars .cc.xlvii. heures et demie.</li>
<li>Item pour douze quars deux cens .lxx. heures.</li>
</ul>
<p>Trois run de vant soleil o su lune o nordest.</p>

<ul>
<li>Item pour .xiii. quars .cc. quatre vingts .xii. heures et demie.</li>
<li>Item pour quatorze quars .ccc.xv. heures.</li>
<li>Item pour quinze quars .ccc.xxxviii. heures et demie.</li>
<li>Item pour seize quars .ccc. soixante heures.</li>
</ul>
<p>Quatre run de vant soleil o su lune o nort.</p>

<p><span lang="la" xml:lang="la">Et sic de aliis.</span> Note bien et ainsi trouveras
en une lune sept cens et vingt heures.</p>

<div class="chapter"></div>
<h2 title="Qui veult bien compter la lune par les jours">&nbsp;</h2>

<p>Qui veult bien compter la lune par
les jours l’on doit prendre pour chascun
quart de la lune trois quars
et demy quart de jour une heure et demie.</p>

<p>Item pour deux quars il y a ung jour et .iii.
quars et demy quart de jour.</p>

<p>Item a trois quars y a deux jours .iii. quars
une heure et demie.</p>

<p>Item a quatre quars il y a trois jours &amp; trois
quars de jour.</p>

<p>Item pour cinq quars il y a quattre jours et
demy quatre heures et demie.</p>

<p>Item pour six quars il y a cinq jours et demy
et demy quart.</p>

<p>Item pour sept quars il y a six jours et demy
et une heure et demie.</p>

<p>Item pour huit quars il y a sept jours &amp; demi.</p>

<p class="c">Nota .ii. run de vant.</p>

<p>Item pour neuf quars et demi quart une
heure et demie.</p>

<p>Item pour dix quars neuf jours et neuf heures et demie.</p>

<p>Item pour .xi. quars dix jours et sept heures
et demie.</p>

<p>Item pour douze quars onze jours et quart de
jour.</p>

<p class="c">Trois run de vant.</p>

<p>Item pour .xiii. quars .xii. jours quattre heures
et demie.</p>

<p>Item pour .xiiii. quars il y a treize jours, et demi quart.</p>

<p>Item pour quinze quars il y a .xii. jours heure
et demie.</p>

<p>Item pour .xvi. quars y a .xv. jours
et non plus. Ainsi ne trouveras que trente
jours a chascune lune.</p>

<p class="c" lang="la" xml:lang="la">Nota bene</p>

<p>A .xviii. jours et a .xviii. heures la lune
le soleil o su que maree fera a Glenan ? la response :
Il sera basse mer et la lune sera o noruoest
et aura trois vens entre la lune ou le soleil.</p>

<div class="chapter"></div>

<h2 class="nobreak">Ce sont les noblesses et coustumes
aux contes de Bretaigne</h2>


<p>Premierement toutes nefz ou
vaisseaulx quant ils adventurent
a la costiere de Bretaigne
tout est conquis ausditz contes
sans que nul homme ne marchant
y prennent rien sinon ceulx qui les saulvent
qui doivent avoir leur salaire selon qu’ilz
ont desservi, c’est assavoir s’ilz vont a l’aventure
de la mer loing les querre ilz ont le tiers
et s’ilz ne perdent terre ilz n’auront que salaire
competant au regard de justice. Et pource
que le païs de Bretaigne est de si grant dangier
que a peine par deux ans peult nef mareer
sans venir en dangier de la dicte seigneurie
dont fut accordé entre ledit conte &amp; toutes
manieres de nefz par l’assentement du treschrestien
roy de France a la priere, requeste, et
supplication de trestous les païs que ledit conte
mist seaulx lesquelz sont appellez brefz esquels
qu’il vousist en son terrouer et ainsi estoient
tenues toutes les nefz qui chargeoient a la
duché de Bretaigne jusques au royaulme d’Espaigne
de prendre lesditz brefz sur peine de ladicte
nef perdre et tous les biens. Fut accordé
pource entre lesditz nommez a quelque nef qui
se aventurast a sondit terrouer trouvant les
brefz en tesmoignage du papier des lieux ou
les brefz seroient ne doibt ladicte seigneurie
rien prendre ne souffrir que l’en prenne rien de
ladicte nef des biens qui dedens soyent ne de
la marchandise saulve le droit des saulveurs
lequel est accordé affin qu’ilz travaillent a
saulver les biens. Et pour ces convenances
des brefz sont asseurees toutes manieres de
nefz et marchandises du droit et noblesse du
dit prince. Et doivent monstrer a l’admiral
ou son lieutenant les brefz de tous les voyages
qu’ilz auront fait en une annee toutes fois
qu’il les vouldra requerre, ou autrement il le
peult tenir en poefait. Et pource que le roy
d’Espaigne ne ses pors ne furent mie dessoubz
ceste acordance a mareer soubz la premiere condition
ne aussi les anglois ou cas qu’ils viendroient
chargees ou vuidees de leur païs, mais
s’ilz chargeoient ou les brefz sont, ils sont tenus
d’en prendre : car s’ilz sont sans lesdictz brefz
ils sont a la voulenté du prince corps et biens.</p>

<div class="chapter"></div>
<h2 title="L’ordonnance pourquoy le viconte de Leon">&nbsp;</h2>

<p>L’ordonnance pourquoy le viconte de
Leon est acoustumé es seaulx lesquelz
sont appellez seaulx de conduict non
mie brefz fut pource que ledit vicomte estoit de trespas
de la ou il convenoit a toutes nefz assembler
chargees &amp; vuides, affin que les ungz ne mesfissent
aux aultres pource qu’ilz estoient d’estranges
contrees il fut acordé que il devoit tenir
vaisseaux pour les garder et conduire endroict
sa terre &amp; ledit trespas et pour souffrir que toutes
manieres de gens puissent prendre vitaille
a sondict terrouer fut pource accordé que il
eust certaine somme pour les seaulx, et ou cas
que aucune nef passeroit oulstre sans prendre vitaille
a sondit terrouer sans avoir les seaulx
elle auroit forfait en corps &amp; en biens et pource
ledict viconte les suivra quelque part qu’elles
iront &amp; les amenera avecques lui comme chose
forfaicte a justicier a son terrouer dessusdict.
Et sont tenus a monstrer tous les seaulx des
voyages qu’ilz auront faictz pour annees, et par
ainsi est tenu ledit viconte de tenir lesdictz
vaisseaulx et faire son povoir de leur porter
paix oudit trespas et en sondit terrouer, et c’est
son droit depuis que homme a memore depuis
que les seigneurs de Bretaigne ont conquis ladite
viconté, et sont les deux noblesses audit prince.
Et depuis que ladicte noblesse fut toute audit
prince il a voulu que les espaignolz et aultres
qu’ilz peussent prendre port en sa terre sans adventure
chargee ou a charger d’estrange pays
que la ou les brefz seront saufz a eulx demander
les brefz dedens la tierce maree.</p>

<p>Apres avoir getté au port leur ancre en la terre, et saisir
o effect les aller querir en quelque part qu’ilz
seront ou cas qu’ilz ne passeroient par le ras
de monseigneur Sainct Mahé, mais ou cas qu’ilz
ne passeront, ilz ne seront mie sauvez par telle
voulenté et maniere.</p>

<div class="chapter"></div>

<h2 class="nobreak">Cy commencent les jugemens de la mer
des nefz, des maistres, des mariniers, et aussi
des marchans et de tout leur estre.</h2>


<p>Et premierement l’en fait ung homme
maistre d’une nef, la nef est a plusieurs
compaignons, la nef se part
du pays dont elle est et vient a Bourdeaulx ou
en aultre lieu &amp; se frete a aller en pays estrange.
Le maistre ne peult mie vendre la nef s’il
n’a procuration ou mandement des seigneurs.
Mais s’il a mestier d’argent pour les despens
de la nef il peult mettre aucuns des appareilz
en gaige par le conseil des mariniers de la nef.
C’est le jugement en tel cas.</p>

<hr>


<p>Une nef est a ung havre, et demoure pour
attendre son fret et son temps, et quant il vient
a soy departir le maistre doit prendre conseil
a ses compaignons &amp; leur dire. Seigneurs vous
haite ce temps ? Aucun y aura qui dira. Ce temps
n’est mie bon, car il est nouvel devenu, et le devons
laisser asseoir. Et les aultres diront :
le temps est bel et bon. Le maistre est tenu foy
accorder o le plus de ses compaignons, et s’il le
faisoit aultrement et la nef se perdoit, il est tenu
de rendre la nef ou la somme qu’elle seroit
prisee s’il a dequoy. C’est de ce le jugement.</p>

<hr>


<p>Item si une nef se pert en aucunes terres
en quelque lieu que ce soit les mariniers sont
tenus de sauver le plus que ilz pourront des
biens de la nef et des denrees. Mais s’ilz aydent
a les sauver le maistre est tenu de leur bailler
leurs coustz raisonnablement a venir en leur
terre. Et aussi s’ilz ont tant sauvé parquoy le
maistre le puisse faire, et peult bien le maistre
engaiger des choses qui seront sauvees a aucun
preudhomme pour les avoir, et s’ilz n’aydent
desdictes choses sauver, il n’est mie tenu
a les pourveoir en riens, ainçois perdent leurs
loyers quant la nef est perdue.</p>

<p>Et aussi ne peut le maistre vendre les appareilz de la nef
s’il n’a mandement ou procuration des seigneurs,
ainçois il les doit mettre a sauvegarde jusques
a tant que il sache la voulenté des seigneurs,
et le doit faire le plus loyallement qu’il
pourra, et s’il faisoit aultrement il est tenu a le
amender s’il a dequoy. C’est le jugement.</p>

<hr>


<p>Item une nef se part de Bourdeaulx ou
d’aultre part chargee, il advient aucunesfois
que la nef s’empire, l’on sauve le plus que l’on
peult des denrees. Les marchans &amp; le maistre
sont en grant debat &amp; demandent les marchans
a avoir du maistre leurs denrees, ils les doivent
bien avoir payant le fret d’autant que la
nef aura fait tel voyage lieue par lieue, cours
par cours s’il plaist au maistre. Et se le maistre
veult il peult adouber sa nef, et s’il est en
cas qu’elle peust estre prestement adoubee, et
sinon il peult louer une aultre nef a achever
son voyage. Et aura le maistre son fret de
tant comme il aura des denrees sauvees. Et doit
le fret desdictes denrees qui sont sauvees estre
conté tout livre a livre &amp; les denrees a payer son
advenant des coustz qui auroient esté mis esdites
denrees sauver. Et se ainsi estoit que le maistre
&amp; les marchans promissent aux gens qui leur
ayderoient a sauver la nef &amp; lesdictes denrees
la tierce partie ou la moitié desdictes denrees
qui pourroient estre sauvees pour le peril ou
ilz sont la justice du pays doit bien garder quelle
peine &amp; quel labeur ilz auront mis a les sauver,
et selon celle peine non contenant celle promesse
que lesdictz maistres et marchans leur
auroient faicte les guerdonner. C’est le jugement.</p>

<hr>


<p>Item une nef se part d’aucune part
chargee ou vuide et est arrivee en aucune part,
les mariniers ne doivent yssir sans le congié
du maistre, car se la nef perdoit ou empiroit
par aucune adventure ilz sont tenus a amender.
Mais se la nef estoit en lieu ou elle estoit ancree
de deux amarees ou de trois ilz pevent bien
yssir sans le congié du maistre laissant une partie
desditz mariniers a garder la nef &amp; les denrees
a eulx revenir par temps en leur nef &amp; se
ilz estoient en demeure ilz les doivent amender
s’ilz ont parquoy. Et est tel le jugement.</p>

<hr>


<p>Mariniers se louent avecques leur
maistre, et sont deux qui s’en issent hors de la
nef sans le congié de leur maistre et s’en yvrent
et puis font contemps et meslees desquelz y en
a aucuns qui sont navrez, le maistre n’est mie
tenu a les faire guarir ne a les pourveoir en
riens ains les peult bien mettre hors de la nef
eulx et leurs escours : et se ilz cousterent ilz sont
tenuz a payer le plus au maistre. Mais se le
maistre les envoye en aucun service pour le
prouffit de la nef et ilz se blesseroient, ou on
leur fist chose grevante ilz doivent estre guariz
sur le coust de la nef. C’est le jugement.</p>

<p>Quant il advient que aucune maladie
prent ung des mariniers de la nef en faisant
le service de la nef : le maistre le doibt mettre
hors de ladicte nef et si luy doibt querir hostel
et luy doit querir lumiere comme ung grasset
ou chandelle : et lui doit bailler ung varlet
de la nef pour le garder, ou lui louer une femme
qui prenne garde de luy : et si lui doit pourveoir
de telles viandes comme l’en use en la nef,
c’est assavoir autant comme il prenoit quant
il estoit en santé ne rien plus s’il ne plaist au
maistre : et s’il veult avoir viandes plus delicieuses
le maistre n’est mie tenu le querre, se
n’est a ses despens, et se la nef estoit preste a s’en
partir elle ne doit mie demourer pour luy. S’il
guerist il doit avoir son loyer tant en loyer competant
&amp; rabatant le fret se le maistre lui a fait
et s’il meurt sa femme ou ses prochains amis
le doivent avoir pour luy. Et tel est le jugement.</p>

<hr>


<p>Item une nef est chargee a aller
Bordeaulx ou en aultre lieu et advient
que tourment la prent en la mer, et
qu’elle ne peult eschaper sans getter les denrees de
la nef : le maistre doit dire. Seigneurs il convient
jetter hors ces denrees pour saulver la nef,
et s’il n’y a nulz marchans qui respondent leurs
voulentés : et greent le git bien les raisons au
maistre sont plus clers ou maistre, s’ilz ne greent
le maistre ne doit mie pource laisser qu’il ne
jetteroit tant qu’il verroit que bien seroit jurant
luy et le tiers de ses compaignons sur la saincte
Evangille de Dieu quant il venoit a sa droicte
voye descharger qu’il le faisoit pour saulver
le corps de la nef &amp; aussi les aultres denrees qui
encores y sont, et les vins qui seront gettez
doivent estre prisagez au feur de ceulx qui seroyent
venuz a saulveté, et quant ils seront
vendus si les doit on partir a la livre entre
lesdictz marchans, et le maistre y doit partir
et compter la nef ou le fret a son choix et pour
recouvrer le dommaige : &amp; les mariniers doivent
avoir ung tonneau franc, l’autre se doit
partir au giect selon ce qu’il aura s’il se deffend
comme bon homme en la mer et s’il ne se deffend
il n’aura rien de franchise, et pevent bien
les marchans charger le maistre par son serment.
C’est le jugement.</p>

<hr>


<p>S’il advient que le maistre couppe son mast
pour force de temps, il doit appeller les marchans
qui ont les denrees en la nef s’il y en a
nul &amp; leur dire : il convient coupper ce mast pour
saulver la nef, et les denrees y fust renable
par loyaulté, et aussi aucunesfois advient que
l’on couppe chables : et laisse l’on chables, et
austier pour sauver la nef &amp; les denrees. Toutes
les choses sont comptees livre a livre comme giect,
et quant Dieu donne que le navire est venu a sa
droicte descharge a sauveté, tous les marchans
doyvent payer leur advenant sans delay, ou
vendre gaiger d’argent tout avant que les denrees
soient mises hors de la nef. Et se la nef
est a louaige et que le maistre y demourast par
raison de leur debat, et il voit coullaison, le
maistre ne y doit mie partir, ains doit avoir
son fret ainsi comme se les tonneaulx fussent
plains. C’est le jugement.</p>

<hr>


<p>Item ung maistre d’une nef vient a sauveté
a sa droicte descharge il doit monstrer aux
marchans le cordaige auquel il guindera, et
s’ilz voyent qu’il y ait que amender le maistre
le doit amender : car se le tonneau se perdoit
par defaulte de guindaige ou de cordaige le
maistre est tenu de le payer aux marchans
entre luy &amp; ses mariniers, et si doit le maistre
payer selon ce qu’il doit prendre de guindaige, et
doit ledit guindaige estre mis a recouvrer le
dommaige premierement, et le remenant doit estre
parti entre eulx. Mais se d’aventure les
cordaiges rompent sans que le maistre les monstrast
aux marchans ilz sont tenus a rendre le
dommaige. Mais se les marchans disent : le cordaige
est bel &amp; bon, et ilz rompent chascun doit
partir au dommaige, c’est assavoir le marchant
a qui le vin sera tant seulement et le maistre
et les mariniers. C’est le jugement de ce cas.</p>

<hr>


<p>Item une nef est chargee a Bourdeaulx ou
aultre part, et lieve la voile pour mener ses
vins et n’offre mie le maistre &amp; ses mariniers
leur voile comme ilz deussent, et les prent mauvais
temps en la mer en telle maniere que la
futaille crole ou effonce tonnel ou pipe, le navire
arrive a saulveté a sa droicte descharge,
le marchant dit au maistre que par la futaille
est perdu leur vin, le maistre dit que non.
Se le maistre peut jurer luy &amp; ses mariniers
soient trois ou quatre ou six, ou de ceulx que les
marchans vouldroient, que les vins ne perdirent
par eulx ne par leur futaille ne par leur
deffault comme les marchans leur mettent sus
ilz doivent estre quittes &amp; delivres. Mais se
ainsi est qu’ilz ne veullent jurer ilz sont tenus
a officer leur voile bien et justement avant
que partir de leur charge. C’est le jugement.</p>

<hr>


<p>Item ung maistre loue ses mariniers &amp; les
doit bien tenir en paix, et offre estre leur juge
et s’il y a nul qui desmente l’autre pourquoy ilz
ayent vin &amp; pain a table, celuy qui desmentira
doit payer .iiii. deniers. Et si nul desment le maistre
payera .viii. deniers. Et aussi se le maistre desment
nul il payera aussi .viii. deniers. Et se ainsi
est que le maistre frappe aucun de ses mariniers,
le marinier doit attendre la premiere
collee comme du poing ou de paulme. Et s’il le
fiert plus il se peult deffendre. Et si le marinier
fiert le maistre il doit payer .v. soulz, ou
perdre le poing. C’est le jugement.</p>

<hr>


<p>Une nef se frete a Bourdeaulx ou en aultre
lieu, et vient a sa droicte descharge, et sont chargez
my partie tonnaige : et petis lomauz servantes
sont sur les marchans. La coustume
de Bretaigne est : tous ceulx que l’en prent depuis
que l’en passe l’isle de Bas et l’en soit paiuz la
main ; et ceulx de Normendie, et d’Angleterre
puis qu’on passe Grenese, et ceulx de Flandres
puis qu’on passe celle Grenese, et ceulx de Copuers
puis qu’on passe Gernesse mie. C’est le jugement.</p>

<hr>


<p>Si contens se siect entre le maistre d’une
nef et les mariniers, le maistre doit oster
touaille trois fois devant son marinier avant
que le mettre hors. Et se le marinier se offre
a faire l’amende au regard des mariniers qui
sont a table, et se le maistre est tel qu’il n’en
vueille rien faire et le met hors, le marinier
s’en peult aller suyvre de la nef jusques a sa
droicte descharge, et doit avoir aussi bon loyer
comme s’il estoit venu dedens amendant le meffaict
au regard des compaignons. Et se ainsi
est que le maistre ne prenne aussi bon compaignon
comme celuy en la nef, et la nef s’empire
par aucune adventure, le maistre est tenu a rendre
la nef et la marchandise s’il a parquoy.
C’est le jugement.</p>

<hr>


<p>Item une nef est en ung cours liee &amp; maree,
une aultre nef vient dehors de la mer et
ne se gouverne mie bien, et se fiert a la nef qui
est en sa voye, si que la nef est dommaigee du
coup que l’autre nef luy a donné, et a des vins
fouldrees d’une partie et d’autre par la raison
de cest coup, le dommaige doit estre parti et
prisaigé moytié par moytié les deux nefz, et
les vins qui sont dedens les deux nefz partir
et le dommage aussi entre les marchans &amp; le
maistre de la nef qui a feru l’autre est tenu a
jurer sur sainctes Evangilles luy et ses marchans
qu’ilz ne le firent mie de leur gré. Et
est raison pourquoy ce jugement fut fait.</p>

<p>Premierement que une vieille nef ne se met
myz voulentiers en la voye d’une meilleurre
si avant qu’elle endommaige chose pour grever
la nef, mais quant elle sçait bien qu’elle y
doit partir jusques a la moytié elle se trenche
voulentiers hors de sa voye. Et tel est le jugement.</p>

<hr>


<p>Item deux nefz ou plusieurs sont en ung havre
et y a peu eaue &amp; si asseche l’ancre de la nef
et le maistre de celle nef doit dire : Maistre
levés vostre ancre, car elle est trop pres de nous
et nous pourroit faire dommaige, &amp; ils ne veulent
mie lever, le maistre &amp; ses mariniers qui
pourront partir du dommaige le pevent lever
et eslongner d’eulx et s’ilz deffendent a lever
l’ancre et l’ancre leur face dommage ilz sont tenuz
a amender tout au long. Et aussi pareillement
se ainsi estoit que ilz ne eussent mis
bonuic et il fait dommaige ilz sont tenus a
rendre le dommaige tout au long, et si ainsi
estoit qu’ilz soient en ung havre assechés ilz
sont tenus de mettre aloingnes a leurs ancres
qui apparoissoient au plain de la mer.
Et tel est le jugement.</p>

<hr>


<p>Une nef est arrivee o sa charge a Bourdeaulx
ou aultre lieu le maistre est tenu dire
a ses compaignons : seigneurs frettez o nous
amareges ou vous louerés au fret de la nef,
ilz sont tenus a respondre lequel ilz feront et
se ilz prennent au fret de la nef ilz auront comme
la nef aura et s’ilz veulent freter par eulx ilz
doivent freter en telle maniere que la nef ne
soit mie demourant, et s’il advint chose qu’il
ne trouvassent fret le maistre n’y a nul blasme,
et leur doit monstrer leur remage, et peult
mettre le pesant de leur mareage chascun, et
se ilz veulent mettre tonneau d’eaue ilz le pevent
mettre pour tonneau de vin, et se getaison
se faisoit en la mer leur tonneau d’eaue doit
estre pour tonneau de vin ou pour aultres denrees
livre a livre parquoy les mariniers se
puissent defendre en la mer, et se ainsi est qu’il
le fretegent es marchans telle franchise comme
le marinier aura doit avoir le marchant.
C’est le jugement.</p>

<hr>


<p>Les mariniers de Bretaigne ne doivent
avoir que une cuisine le jour par raison, car ilz
ont bruvaiges allans &amp; venans, et ceulx de
Normendie doivent avoir deux mes de cuisine
le jour : pource qu’ilz n’ont que eaue a aller
aux despens de la nef, &amp; puis que la nef est a
la terre au vin : les mariniers doivent avoir
bruvaiges, et ce leur doit le maistre querir.
C’est le jugement.</p>

<hr>


<p>Une nef vient a descharger,
les mariniers veulent avoir leur fret, aucuns
y a qui n’ont mie lit ne arche en la nef, le
maistre peult retenir de leur loyer pour rendre
la nef ou ils la prindrent s’ilz ne donnent bonne
cauption de fournir tout le voiage. C’est le jugement.</p>

<hr>


<p>Le maistre d’une nef loue ses mariniers
en la ville dont la nef est et les loue les
uns a mareage les aultres a deniers, il advient
que la nef ne peult trouver fret a venir
es parties et leur convient aller plus loing, ceulx
qui sont a mareage le doivent suivre, mais
ceulx qui sont a deniers le maistre leur doit
croistre loyer veue par veue et cours par cours
par la raison qu’il les auroit louez pour aller
en certain lieu, et s’ilz vont plus pres que le
lieu ou l’abonnement fut prins ilz doivent
avoir tout loyer, mais ilz doivent rendre la
nef ou ilz la prindrent et la mettre a l’adventure
de Dieu. C’est le jugement.</p>

<hr>


<p>Item il advient que une nef vient a Bourdeaux
ou en aultre lieu de telle cuisine il aura
en la nef, deux des mariniers en pevent
porter ung metz a la mer demi metz tel comme
ils sont trenchés en la nef, et tel pain comme
il aura selon ce qu’ilz pourront menger a
une fois, &amp; du bruvaige rien, et doivent ceulx
tost et appertement retourner pourquoy le
maistre ne perde l’erre de la nef, car si le maistre
le perdoit et il y eust dommaige ilz sont tenus
a l’amender, ou se ung des compaignons
se blece par besoin d’ayde, ilz sont tenus a le
faire guarir &amp; l’amender au dit d’un des compaignons
et au dit de son maistre &amp; de ceulx
de la table. Et tel est le jugement.</p>

<hr>


<p>Ung maistre frete la nef a ung marchant
devise d’un certain terme loyaument dedens
quant le marchant doit charger la nef a estre
preste a s’en aller, le marchant ne le fait ains
tient le maistre et ses mariniers par l’espace de
.viii. jours ou de .xv. ou de plus aucunesfois
il pert sa muaison en son temps par defaulte
du marchant. Le marchant est tenu a amender
au maistre. Et telle amende comme le maistre
aura fait les mariniers en doivent avoir
le quart, et le maistre les trois pars par raison
qu’il leur treuve leurs despens. C’est le
jugement.</p>

<hr>


<p>Ung marchant frete une nef et la charge
et la met au chemin. Celle nef entre en ung
port et demeurent tant que denier leur fault.
Le maistre doit envoyer bien tost en son pays
pour querir de l’argent, mais il ne doit mie perdre
son armogan. S’il le fait il est tenu a rendre
aux marchans tous coustz, interestz, ou
dommaiges qu’ilz y pourroient avoir, mais le
maistre peult bien prendre du vin et des denrees
aux marchans &amp; en vendre pour querir
son estorment, et quant la nef sera venue a sa
droicte descharge les vins que le maistre aura
prins doivent estre asseurés et mis au feur
que les aultres seroient vendus communement
ne a plus ne a moins. Et doit le maistre avoir
son fret des vins qu’il aura prins. C’est
le jugement.</p>

<hr>


<p>Ung locman prent une nef a mener a Sainct
Malo ou en aultre lieu. S’il fault et la nef s’empire
pour faulte qu’il ne la sache conduire les
marchans aient dommaige il est tenu de rendre
les dommaiges s’il a dequoy, et s’il n’a dequoy
il doit avoir la teste couppee. Et se le
maistre, ou aucuns des mariniers, ou aucuns
des marchans lui couppent la teste, ilz ne sont
pas tenus a payer amendement. Mais toutesfois
l’en doit sçavoir avant ce faire s’il a dequoy
amender. C’est le jugement.</p>

<hr>


<p>Une nef guinde a sa descharge &amp; se met a seche
ou elle est si jolie que les mariniers prennent
a sur voile ou a au sourtil devant ou derriere
le maistre leur doit croistre leur loyer veue
pour veue. Et guindent vins, et advient qu’ilz
laissent une broche ouverte ou tonneau qu’on
guinde et ne l’ont mie amaree aux cordes au
bout de la nef, et le tonneau defraude et chiet
et se pert &amp; s’afonse sur ung aultre sur lequel
il chiet et sont tous deux perdus. Le maistre
et les mariniers les doivent rendre aux marchans.
Et les marchans doivent payer le fret
des deux tonneaulx par raison que on leur
doit payer au feur des aultres qui sont vendus.
Le maistre et les mariniers doivent mettre
leur guidage premierement a recouvrer
leur dommaige livre a livre. Les seigneurs
de la nef ne doivent rien prendre : car c’est par
faulte du maistre &amp; des mariniers de mareer
le tonneau. C’est le jugement.</p>

<hr>


<p>Deux vaisseaulx sont compaignons pour
aller es harencz ou es maquereaulx, et doivent
mettre autant d’engins l’un comme l’autre,
a gré sont de partir la gaigne par moitié
entre eulx. Et s’il advient que Dieu face sa
voulenté d’un des vaisseaulx de la gent, et
des engins et des aultres choses l’un s’eschappe
et vient a sauveté. Il est ainsi que les amis
d’iceluy qui est mort leur demandent a avoir
partie du gaing qu’ilz ont fait tant es engins
que es harencz et au vaissel. Ilz auront leur
partie et leur gaing des engins et des harencz
par le serment de ceulx qui seront eschappez
mais au vaissel ilz n’auront nulle chose. Et
tel est le jugement.</p>

<hr>


<p>Tesmoing le seel de l’isle d’Ausleron establi
es contractz de ladicte isle le jour du mardi
apres la feste sainct André. L’an Mil .cc.lxvi.</p>




<p class="gap">Cy finissent les jugemens de la mer, des
nefz, des maistres, des mariniers, des marchans
&amp; de tout leur estre avecques le Routier.
Imprimé a Rouen, pour Jacques le Forestier
demourant audict lieu devant Nostre Dame
a l’enseigne de la fleur de lis.</p>

<div class="chapter"></div>

<h2 class="nobreak">Chanson piteuse composee par frere
Olivier Maillard, et se chante comme
bergeronnette savoysienne.</h2>


<div class="flex">
<div class="poetry">
<div class="verse">Il fault mourir a ce coup cy</div>
<div class="verse">Puisque le grant sainct est sonné</div>
<div class="verse">N’avez vous point ouÿ le cry</div>
<div class="verse">Quant a moy je suis estonné</div>
<div class="verse">Monde tu es bien assommé</div>
<div class="verse">Ne pense tu point a cela</div>
<div class="verse">Chascun a esté ajourné</div>
<div class="verse">Pour rendre compte et reliqua</div>

<div class="verse stanza">Generale citation</div>
<div class="verse">A esté donnee a chascun</div>
<div class="verse">En plaine predication</div>
<div class="verse">Quant a moy je n’ay paour que d’un</div>
<div class="verse">Bien sçay que nul n’eschappera</div>
<div class="verse">Et ne respondra pour aucun</div>
<div class="verse">Car chascun pour soy parlera</div>
<div class="verse">Pour rendre compte et reliqua</div>

<div class="verse stanza">Par les freres predicateurs</div>
<div class="verse">Sommes citez et convoquez</div>
<div class="verse">Entre vous endurcis pecheurs</div>
<div class="verse">Ne faictes que vous en mocquer</div>
<div class="verse">Mais la mort vous viendra croquer</div>
<div class="verse">Devant qu’il soit ung an en ça</div>
<div class="verse">Lors vous aurés bel escouter</div>
<div class="verse">Pour rendre compte et reliqua</div>

<div class="verse stanza">Nous sommes aussi invitez</div>
<div class="verse">Souvent par flagellations</div>
<div class="verse">Maladies, infirmitez</div>
<div class="verse">Et maintes tribulations</div>
<div class="verse">Divines inspirations</div>
<div class="verse">Remors de conscience y a</div>
<div class="verse">Nous donnent persuasions</div>
<div class="verse">Pour rendre compte et reliqua</div>

<div class="verse stanza">Que vous en semble gaudisseurs</div>
<div class="verse">Qui en tout mal vous employez</div>
<div class="verse">Ne congnoissez vous le prescheurs</div>
<div class="verse">Que frere Olivier vous nommez</div>
<div class="verse">Vostre terme pas n’oubliez</div>
<div class="verse">Il fault aller de pardela</div>
<div class="verse">Devant que soient deux ans passez</div>
<div class="verse">Pour rendre compte et reliqua</div>

<div class="verse stanza">Bonnetz rouges et chapeaulx blancs</div>
<div class="verse">Ribleurs et bateurs de pavez</div>
<div class="verse">Vous mourrés tous pour parler franc</div>
<div class="verse">Et serés damnez ou sauvez</div>
<div class="verse">Maillart vous a tresbien lavez</div>
<div class="verse">Las vous amenderés vous ja</div>
<div class="verse">Qui menez la vie que sçavez</div>
<div class="verse">Pour rendre compte et reliqua</div>

<div class="verse stanza">Levez les cueurs et vos espritz</div>
<div class="verse">Femmes qui menez haultz caquetz</div>
<div class="verse">Estes vous allees offrir</div>
<div class="verse">A ces festages et bancquetz</div>
<div class="verse">Et aux estrangiers par acquestz</div>
<div class="verse">Dieu sçait les maulx qui se font la</div>
<div class="verse">Vos procés sont desja tous faictz</div>
<div class="verse">Pour rendre compte et reliqua</div>

<div class="verse stanza">Quant quelque vice commettras</div>
<div class="verse">Considere que Dieu le voit</div>
<div class="verse">Soit tant secret que tu vouldras</div>
<div class="verse">Aussi le dyable l’apperçoit</div>
<div class="verse">Pour vray se Dieu le permettoit</div>
<div class="verse">Il te estrangleroit sur cela</div>
<div class="verse">Mais fol ne croit tant qu’il reçoit</div>
<div class="verse">Pour rendre compte et reliqua</div>

<div class="verse stanza">Vous aultres qui avez l’autruy</div>
<div class="verse">Indeuement et oultre gré</div>
<div class="verse">Ou qui par faulx langageri</div>
<div class="verse">Avez personne revelé</div>
<div class="verse">Publiquement ou en celé</div>
<div class="verse">Ou detracté soit ça ou la</div>
<div class="verse">Fault que cela soit reparé</div>
<div class="verse">Pour rendre compte et reliqua</div>

<div class="verse stanza">Faulx ypocrites glorieux</div>
<div class="verse">Gens folz qui vous glorifiez</div>
<div class="verse">Et qui faictes les marmiteulx</div>
<div class="verse">Et sur tous vous justifiez</div>
<div class="verse">Estes vous bien certifiez</div>
<div class="verse">Qu’en vous n’y a ne si ne qua</div>
<div class="verse">Pas ne s’i fault en trop fier</div>
<div class="verse">Pour rendre compte et reliqua</div>

<div class="verse stanza">Vous filles de devotion</div>
<div class="verse">Vierges pures sacré vaisseau</div>
<div class="verse">Et aultres de religion</div>
<div class="verse">Vostre corps doit estre ung tombeau</div>
<div class="verse">Pur beau tout net et precieulx</div>
<div class="verse">Pour y loger Dieu par deça</div>
<div class="verse">Qui vous conduira sur les cieulx</div>
<div class="verse">Pour rendre compte et reliqua</div>

<div class="verse stanza">Disposons nous a bien mourir</div>
<div class="verse">C’est le remede que je y voy</div>
<div class="verse">Ungs et aultres grans et petis</div>
<div class="verse">Et chascun pense bien de soy</div>
<div class="verse">Pour soy trouver devant le roy</div>
<div class="verse">Quant la trompette sonnera</div>
<div class="verse">Povre pecheur appreste toy</div>
<div class="verse">Pour rendre compte et reliqua.</div>
</div>

</div>

<p class="c g">AMEN</p>

<div class="break"></div>

<p class="c top2em"><img src="images/illu.jpg" alt=""></p>

<div class="break"></div>
<div class="trnote">
<h2 class="nobreak">NOTES DU TRANSCRIPTEUR</h2>


<p>On a conservé l’orthographe de l’original. Pour faciliter la lecture on
a résolu les abréviations par signes conventionnels (de type Cõe pour
Comme), ajouté cédilles, apostrophes et accents, et distingué les
lettres u/v/i/j. La ponctuation, en partie présente dans l’original, a
été régularisée.</p>

<p>On s’est risqué à ajouter la majuscule aux noms propres, en respectant
le découpage en mot de l’original : ainsi l’isle « Deuich » (île de Wight),
qui reste en un seul mot dans les éditions ultérieures de 1521 à 1632 ;
cependant un exemplaire manuscrit du second quart du seizième siècle
l’indique en deux mots « de vvic ».</p>

<p>On a conservé les variantes entre lettres de formes semblables, telles
que dans l’original : nornoest/noruoest, surnoest/suruoest,
Vinceut/Vincent, Anthealme/Antheuline, etc.</p>

<p>Dans les listes de distances, l’emploi tantôt de « lieues », et tantôt de
« veues », est conforme à l’original. La comparaison avec les autres
éditions et l’exemplaire manuscrit susmentionné suggère l’équivalence
entre une veue et sept lieues (et de même 2 veues pour 14 lieues,
3 veues pour 21 lieues).</p>

</div>


<div style='text-align:center'>*** END OF THE PROJECT GUTENBERG EBOOK 75437 ***</div>
</body>
</html>

